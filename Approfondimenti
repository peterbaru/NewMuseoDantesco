TESTI PROTOTIPI

Mappa Dantesca della città di Ravenna
Tomba di Dante
Informazioni installazione: La tomba di Dante ha subito molte modifiche nel corso dei secoli: inizialmente consisteva in un piccolo portico  in fondo al quale era posizionata l’arca sepolcrale che ospitava il corpo. Le ossa del Sommo Poeta non sono sempre rimaste all’interno della tomba, infatti nel 1519 i Frati Francescani, incaricati della loro conservazione, le sottrassero furtivamente per evitare che venissero portate via degli inviati di Papa Leone X, incaricati di riportarle in patria.

Le ossa scomparvero per circa 3 secoli fino a quando, nel 1865, in occasione di una ristrutturazione dell’area, vennero ritrovate da un operaio che lavorava sul posto. Il tempietto neoclassico che oggi accoglie i resti di Dante venne progettato dall’architetto Camillo Morigia e inaugurato nel 1781 in occasione di una delle ristrutturazioni dell’area. Sulla parete di fondo dell’interno, tutto rivestito di marmi, si trova l’arca sepolcrale. Al di sopra spicca un bassorilievo scolpito nel 1483 da Pietro Lombardo, raffigurante Dante in pensoso raccoglimento. Nella tomba è presente un vasto campionario di simbologia: sulla sommità della cupola è presente una pigna di marmo, simbolo della città di Ravenna; nel timpano di facciata è presente un serpente in bronzo che si morde la coda, simbolo della ciclicità della vita e dell’eternità, descritta da Dante nel suo poema; nella trabeazione sotto al timpano sono posti dei bucrani, elementi decorativi delle tombe della romanità classica. All’interno della tomba arde una lampada alimentata dall’olio che tutti gli anni la città di Firenze dona in occasione dell’anniversario della morte del poeta. Prima della costruzione del tempietto del Morigia la tomba del Sommo poeta consisteva in una modesta cappella, rivolta a est, collegata al quadrarco di Braccioforte tramite un portico. 
Distanza: 1 min
Indirizzo: Via Dante Alighieri 9
Livello di esplorazione: Aperto
Orari: Novembre - Marzo 10.00 - 18.00 | Aprile - Ottobre 10.00 - 19.00

Basilica di San Francesco
Informazioni installazione: Fu nella basilica di San Francesco che nel 1321 vennero celebrati i funerali di Dante. La scelta fu fatta probabilmente in quanto il poeta apparteneva all’Ordine Terziario dei Frati Francescani. L'impianto dell’attuale edificio risale al 450, quando la chiesa venne fondata sotto il titolo dei santi apostoli. In seguito prese il nome di Santi Pietro e Paolo ancora oggi titolo ufficiale della chiesa. Nel XIII secolo venne affidata ai Frati Francescani e da allora è conosciuta come San Francesco.

Nel corso dei secoli ha subito molti rimaneggiamenti; i più importanti riguardano la realizzazione della cripta, del campanile, delle cappelle laterali e l’innalzamento delle colonne. La cripta risalente al IX secolo fu riscoperta nel 1877. Le volte che la coprono sono sorrette da quattro colonnette di marmo e il pavimento è a mosaico. La cripta è costantemente invasa dall’acqua a causa della subsidenza a cui è soggetta la città di Ravenna. Il campanile risale al IX secolo per la parte più bassa (fino alla trifora) ed in seguito fu sopraelevato aggiungendo il piano della quadrifora. A metà della navata sinistra si apre la cappella Polentana costruita a metà del XIV secolo. Presenta pitture di scuola riminese trecentesca. Nel ‘700 le venne dato un aspetto barocco venendo poi riportata alle sembianze che si suppone avesse ai tempi di Dante in occasione dei restauri del 1921. 
Distanza: 1 min
Indirizzo: Piazza San Francesco 3
Livello di esplorazione: Aperto
Orari: 7.00 - 12.00 | 15.00 - 18.00 

Quadrarco di Braccioforte
Informazioni installazione: Probabile avanzo del quadriportico o dell'ardica che precedeva la facciata della Basilica di San Francesco, il quadrarco di Braccioforte è legato fin dal 1321 alla conformazione del sepolcro di Dante. La struttura sorge in prossimità del muro all’interno del quale vennero nascoste dai Francescani le ossa del poeta per evitare che queste venissero prese dai fiorentini nel 1519.

Nel 1865, in occasione del ritrovamento delle ossa di Dante, queste vennero esposte all’interno di un urna di cristallo sotto il  quadrarco. L’antico oratorio prende il nome da una leggenda secondo la quale due amici prestano un giuramento invocando a testimone il “braccio forte” di Cristo, la cui immagine era posta in quel luogo. Nel quadrarco sono presenti due sarcofagi del V secolo, poi riutilizzati dalle famiglie ravennati dei Pignata e dei Traversari. 
Distanza: 1 min
Indirizzo: Via Dante Alighieri 9
Livello di esplorazione: Aperto
Orari: Novembre - Marzo 10.00 - 18.00 | Aprile - Ottobre 10.00 - 19.00

Il valore dei mosaici
Informazioni installazione: La visione dei mosaici ravennati ha probabilmente ispirato Dante della descrizione di alcune immagini presenti all’interno delle cantiche della Divina Commedia. Probabilmente già nel 1302, in occasione del suo soggiorno presso la famiglia Ordelaffi, signori di Forlì, il Sommo Poeta ebbe occasione di visitare le Basiliche ravennati e di ammirare i mosaici conservati al loro interno. 

San Vitale
Informazioni: Consacrata nel 547 dall’arcivescovo Massimiano la chiesa fu fatta erigere per volere dell’arcivescovo Ecclesio. Famosa principalmente per i mosaici bizantini fra i quali spiccano i due cortei di Giustiniano e Teodora attorniati dalle rispettive corti. Al centro dell’abside è presente Cristo seduto sull’universo e attorniato da due angeli, San Vitale e l’arcivescovo Ecclesio con il modello del tempio in mano. 
Distanza: 8 min
Indirizzo: Via San Vitale 17
Livello di esplorazione: Aperto
Orari: Marzo - Ottobre 9.00 - 19.00 | Novembre - Febbraio 10.00 - 17.00

Galla Placidia
Informazioni: L’edificio fu costruito nella prima metà del V secolo su committenza di Galla Placidia come cappella di San Lorenzo collegata, tramite l’ardica, alla più vasta chiesa di Santa Croce. Le iconografie dei mosaici che popolano le sue pareti interne  rappresentano il tema della vittoria della vita eterna sulla morte. Al centro della cupola, in un immenso cielo stellato, appare una croce latina dorata, simbolo di Cristo Sole Nascente. Fra i mosaici più conosciuti troviamo l’immagine del Cristo Buon Pastore, le due colombe che si abbeverano a un’unica coppa e il cielo stellato. 
Distanza: 8 min
Indirizzo: Via San Vitale 17
Livello di esplorazione: Aperto
Orari: Marzo - Ottobre 9.00 - 19.00 | Novembre - Febbraio 10.00 - 17.00

Sant'Apollinare Nuovo
Informazioni: La basilica oggi intitolata a Sant’Apollinare venne realizzata tra la fine del V e l’inizio del VI secolo da Teoderico con funzione di cappella palatina per il culto ariano. Con la riconquista bizantina, fu riconsacrata al culto cattolico e intitolata a San Martino. La basilica venne definitivamente intitolata a Apollinare, ma col suffisso “Nuovo”, per distinguerla dall’omonima chiesa a Classe, nonostante fosse per costruzione più antica. Esternamente, è architettonicamente semplice, realizzata in mattoni, con la facciata timpanata inquadrata da due lesene e una bifora. All’interno è presente una decorazione in mosaico che percorre tutta la navata centrale. Le 26 scene cristologiche, risalenti al periodo di Teoderico, rappresentano il più antico ciclo monumentale nel nuovo testamento giunto fino a noi.
Distanza: 7 min
Indirizzo: Via di Roma 53
Livello di esplorazione: Aperto
Orari: Marzo - Ottobre 9.00 - 19.00 | Novembre - Febbraio 10.00 - 17.00

Battistero Ariani
Informazioni: Fatto innalzare da Teodorico alla fine del V secolo come battistero della vicina Cattedrale degli Ariani, il Battistero degli Ariani fu poi riconsacrato per volere di Giustiniano a metà del VI secolo al culto ortodosso, divenendo un oratorio dedicato alla Vergine Maria. Successivamente, nel 1200, se ne presero cura i monaci benedettini che lo consegnarono al clero secolare. Il mosaico del battesimo, che rappresenta i 12 apostoli e il battesimo di Cristo, è quasi certamente di età teodoriciana, mentre gli apostoli risultano quasi del tutto rifatti a metà del VI secolo.
Distanza: 6 min
Indirizzo: Piazzetta degli Ariani
Livello di esplorazione: Aperto
Orari: Lun - Gio 9.00 - 12-00

Battistero Neoniano
Informazioni: Fatto realizzare a inizio V secolo dal vescovo Orso questo battistero è una testimonianza di arte paleocristiana. Esternamente presenta la pianta ottagonale e pareti in mattone vivo su cui spicca un frammento marmoreo di epoca romana raffigurante un cavaliere. Al centro della stanza è presente la vasca battesimale in marmo. Intorno si alzano i mosaici che si estendono su tre diverse aree: in alto, il Battesimo di Cristo nel Giordano, mentre nella fascia sottostante, sono raffigurati in processione i 12 apostoli guidati da Pietro e Paolo. Infine, nella terza fascia si alternano motivi raffiguranti troni e altari.
Distanza: 5 min
Indirizzo: Piazza Duomo 1
Livello di esplorazione: Aperto
Orari: Marzo - Ottobre 9.00 - 19.00 | Novembre - Febbraio 10.00 - 17.00

Sant’Apollinare in Classe
Informazioni: A Classe sorge la Basilica di Sant’Apollinare, detta “in Classe” per distinguerla da una chiesa di uguale titolatura edificata a Ravenna. Nata per accogliere le spoglie del santo patrono, la basilica fu edificata in una necropoli di età imperiale utilizzata fino al III secolo. La chiesa preserva la struttura originaria ed è nota per i mosaici policromi dell’abside, nonostante le spoliazioni subite. In particolare, è presente la rappresentazione di Apollinare, fondatore e primo vescovo della chiesa ravennate, raffigurato a braccia alzate nel gesto della preghiera. All’interno della croce posta al centro è presente il volto di Cristo e lateralmente le lettere apocalittiche dell’alfabeto greco: l’Alpha e l’Omega, simbolo dell’Inizio e della Fine di ogni cosa.
Distanza: 11 min (auto)
Indirizzo: Via Romea Sud 224
Livello di esplorazione: Aperto
Orari: Marzo - Ottobre 9.00 - 19.00 | Novembre - Febbraio 10.00 - 17.00

San Giovanni Evangelista
Informazioni: Originariamente la Chiesa di San Giovanni Evangelista sorgeva sulla costa in prossimità del porto. Venne edificata, per volere dell’imperatrice Galla Placidia, nel 424, quando l’imperatrice tornò a Ravenna da Costantinopoli, dove si era recata in seguito alla morte del fratello Onorio. Galla fece costruire la chiesa per mantenere fede a un voto fatto durante il viaggio: la sua nave era rimasta coinvolta in una rovinosa tempesta e aveva promesso di costruire un edificio di culto se fosse riuscita a scampare al naufragio. Una volta rientrata in città mantenne la promessa. Come recita l’iscrizione in marmo sulla chiesa: “Galla Placidia, suo figlio Placido Valentiniano Augusto e sua figlia Giusta Grata Onoria hanno rispettato i voti presi per essere stati salvati dalle intemperie del mare”. A testimonianza della forte devozione a San Giovanni Evangelista, l’Imperatrice Galla Placidia appare ritratta anche sul portale medievale gotico mentre si prostra ai piedi del santo.
Distanza: 8 min
Indirizzo: Viale Farini
Livello di esplorazione: Aperto
Orari: Mar - Dom 10.00 - 17.00

Pineta di Classe
Informazioni:
Un'aura dolce, sanza mutamento
avere in sé, mi feria per la fronte
non di più colpo che soave vento;

per cui le fronde, tremolando,
pronte tutte quante piegavano a la parte
u' la prim'ombra gitta il santo monte;  

non però dal loro esser dritto sparte
tanto, che li augelletti per le cime
lasciasser d'operare ogne lor arte;

ma con piena letizia l'ore prime,
cantando, ricevieno intra le foglie,
che tenevan bordone a le sue rime,

tal qual di ramo in ramo si raccoglie
per la pineta in su 'l lito di Chiassi,
quand'Eolo scilocco fuor discioglie. 

La Pineta di Classe è citata esplicitamente da Dante nel suo Poema, dove viene paragonata al giardino dell’Eden nel XXVIII canto del Purgatorio.

L’origine leggendaria della pineta di Classe la fa risalire alle penitenze impartite dai monaci delle abbazie Ravennati ai peccatori che andavano a confessarsi. Infatti si dice che i confessori dessero come penitenza la semina di una o più staia di pinoli in base alla gravità dei peccati. La grande quantità di peccati dei ravennati ha fatto sorgere le pinete, un tempo molto più estese. In realtà con molta probabilità la coltivazione del pino venne impiantata per soddisfare al fabbisogno di legname per la costruzione di navi forse già all’epoca del porto imperiale di Classe. 
Distanza: 16 min (auto)
Indirizzo: Via Romea Sud (subito dopo Fosso Ghiaia)
Livello di esplorazione: Aperta

Case Da Polenta
Informazioni installazione:
Ravenna sta come stata è molt'anni:
l'aguglia da Polenta la si cova,
sì che Cervia ricuopre co' suoi vanni. 

La famiglia Da Polenta era, tra la fine del XIII e l’inizio del XIV secolo, una delle casate illustri d'Italia, tanto da essere già citata due volte nell’Inferno. Dante dovette conoscere Guido Minore, padre di Francesca, e nonno di Guido Novello, già nel 1290 quando questi fu podestà a Firenze.

La casa di Francesca
Informazioni installazione: Quando Dante in esilio venne a Ravenna probabilmente intorno al 1318 fu proprio Guido Novello ad ospitarlo. Molte furono le proprietà dei Da Polenta all’interno della cinta muraria ravennate; oggi restano tre edifici che tradizionalmente sono individuati come case Polentane. Purtroppo non ci è nota quale fosse l’abitazione del poeta durante il suo soggiorno ravennate (1318-1321), anche se la tradizione la individua nei pressi dell’attuale Zona del Silenzio. 
Distanza: 4 min
Indirizzo: Via IV novembre 41
Livello di esplorazione: Chiuso

Palazzo Polentano (Ca de Ven)
Informazioni installazione: Quando Dante in esilio venne a Ravenna probabilmente intorno al 1318 fu proprio Guido Novello ad ospitarlo. Molte furono le proprietà dei Da Polenta all’interno della cinta muraria ravennate; oggi restano tre edifici che tradizionalmente sono individuati come case Polentane. Purtroppo non ci è nota quale fosse l’abitazione del poeta durante il suo soggiorno ravennate (1318-1321), anche se la tradizione la individua nei pressi dell’attuale Zona del Silenzio. 
Distanza: 1 min 
Indirizzo: Via Corrado Ricci 24
Livello di esplorazione: Chiuso

Casa Polentana
Informazioni installazione: Quando Dante in esilio venne a Ravenna probabilmente intorno al 1318 fu proprio Guido Novello ad ospitarlo. Molte furono le proprietà dei Da Polenta all’interno della cinta muraria ravennate; oggi restano tre edifici che tradizionalmente sono individuati come case Polentane. Purtroppo non ci è nota quale fosse l’abitazione del poeta durante il suo soggiorno ravennate (1318-1321), anche se la tradizione la individua nei pressi dell’attuale Zona del Silenzio. 
Distanza: 7 min
Indirizzo: Via Zagarelli alle Mura 2
Livello di esplorazione: Chiuso

Casa Traversari
Informazioni installazione:
Ov'è 'l buon Lizio e Arrigo Mainardi?
Pier Traversaro e Guido di Carpigna?
Oh Romagnuoli tornati in bastardi! 

Non ti maravigliar s'io piango, Tosco,
quando rimembro con Guido da Prata,
Ugolin d'Azzo che vivette nosco, 

Federigo Tignoso e sua brigata,
la casa Traversara e li Anastagi
(e l'una gente e l'altra è diretata)

La famiglia Traversari, una delle più antiche di Ravenna, è menzionata con rimpianto da Dante quando incontra il Romagnolo Guido del Duca che, con rammarico, racconta come le virtù cavalleresche e i comportamenti civili siano scomparsi in Romagna negli ultimi tempi.

Oggi sede del Dipartimento di Archeologia, la casa che si ipotizza fosse appartenuta alla famiglia Traversari, conserva esternamente la sua configurazione originaria, mentre all’interno è stata completamente ristrutturata. Si tratta, in ogni caso, dell’unica dimora cittadina del XIII secolo ancora esistente: solo nel piano superiore, dotato delle sei bifore originarie, si riconoscono le parti più antiche. Si pensa che la casa disponesse anche di un terzo piano. 
Distanza: 7 min
Indirizzo: Via San Vitale 28
Livello di esplorazione: Chiuso

Chiesa di Santa Maria in Porto Fuori
Informazioni installazione: 
In quel loco fu' io Pietro Damiano,
e Pietro Peccator fu' ne la casa
di Nostra Donna in sul lito adriano. 

Dante nel Canto XXVI del Paradiso incontra Pietro Damiano, citato dal poeta per la sua dottrina retta e austerità della propria vita. Ravennate di nascita, rivive attraverso la Chiesa di Santa Maria in Porto Fuori crollata a seguito dei bombardamenti del 1944 e successivamente ricostruita.

Oltre al monaco camaldolese viene nominato anche Pietro degli Onesti, detto Peccatore che, di ritorno dalla Terra Santa, si ritirò in S. Maria in Fossula (ora, appunto, S. Maria in Porto Fuori). La tradizione racconta che in questa chiesa gli angeli, attraverso il mare, vennero a deporre nelle mani di Pietro il Peccatore l’immagine marmorea della Madonna Greca. La Vergine Orante è attualmente conservata nella basilica di Santa Maria in Porto in Città.
Distanza: 11 min (auto)
Indirizzo: Via Don Francesco Fuschini 46
Livello di esplorazione: Aperto
Orari: 7.30 – 12.30 | 15.30 – 19.00

Chiesa di Santo Stefano degli Ulivi
Informazioni installazione: Nell’antico monastero della chiesa di Santo Stefano degli Ulivi, fin dal 1313, fu probabilmente monaca Antonia Alighieri, figlia di Dante, tradizionalmente identificata con il nome di suor Beatrice, che qui morì nel 1371. La chiesa di Santo Stefano degli Ulivi appare menzionata per la prima volta in documenti del X e dell’XI secolo.

L’edificio primitivo si trovava presso il ‘bagno dei Goti’ (ad balneum Gothorum), un edificio termale, mentre la denominazione ‘degli ulivi’ (olivorum) risale probabilmente solo al XIII secolo. Nel 1351 il convento fu unito a quello di S. Maria in Censeda o Conceda (o in Pedriale). Oggi l’edificio ha perso la sua funzione religiosa: infatti è stato caserma dei Vigili del fuoco fino al febbraio del 1988 e successivamente è stata adibita a sede del corpo della Polizia municipale. 
Distanza: 9 min
Indirizzo: Via Rocca Brancaleone 6
Livello di esplorazione: Chiuso


Dante non è sempre stato Dante
Tavolo Interattivo
Testo: Le Rime
Le Rime sono una raccolta di componimenti poetici composti da Dante in un ampio arco di tempo, dalla giovinezza fino ai primi anni dell'esilio, non inclusi da lui nella Vita nuova o nel Convivio: non si tratta pertanto di un'opera progettata coscientemente dall'autore, ma di testi sparsi che gli studiosi moderni hanno organizzato in un'edizione secondo criteri compositivi e soprattutto cronologici. Risulta notevole è la varietà dei temi, anche se prevale una ricerca della sperimentazione, metrica e linguistica, ed è centrale il tema amoroso. In base alla cronologia e ai temi trattati le poesie vengono solitamente suddivise in tre gruppi: rime giovanili, rime “petrose” o della maturità e rime dell'esilio.


Rime della giovinezza - Guido, i’vorrei che tu e Lapo ed io
Dante in questo sonetto si aggancia al genere poetico del plazer dove elenca una serie di cose piacevoli e spensierate della vita che vorrebbe fare insieme agli amici e alle loro donne. Nel componimento Dante sogna di poter viaggiare su un piccolo vascello insieme agli amici andando dove più li aggrada. Il testo segue uno stile sognante che riprende la poetica dello stilnovo e caratterizza i primi componimenti del poeta. L'amore e l’ammirazione che ha per le persone di cui si parla è spensierato e dolce, quasi come quello di un bambino.

Guido, i’ vorrei che tu e Lapo ed io
fossimo presi per incantamento
e messi in un vasel, ch’ad ogni vento
per mare andasse al voler vostro e mio;                  4

sì che fortuna od altro tempo rio
non ci potesse dare impedimento,
anzi, vivendo sempre in un talento,
di stare insieme crescesse ’l disio.                            8

E monna Vanna e monna Lagia poi
con quella ch’è sul numer de le trenta
con noi ponesse il buono incantatore:               11

e quivi ragionar sempre d’amore,
e ciascuna di lor fosse contenta,
sì come i’ credo che saremmo noi.                      14


Rime della maturità - Così nel mio parlar vogli’esser aspro
la Canzone rientra tra le più famose delle rime petrose ed è dedicata alla donna di pietra insensibile all’amore del poeta. Dante è triste e combattuto, come sottolinea nella dichiarazione che apre il componimento. Il tema dell’amore non è trattato come nei versi precedenti in modo sognante ed angelico, ma si riferisce a un sentimento più carnale e animalesco. Nel testo il poeta sottolinea la durezza e la crudeltà della donna, paragonata per la sua durezza ad una pietra. Lo stile del poema è aspro e deriva dall’astio provato da poeta verso la donna che lo rifiuta. 

Così nel mio parlar voglio esser aspro
com’è ne li atti questa bella petra,
la quale ognora impetra
maggior durezza e più natura cruda,
e veste sua persona d’un diaspro                             5
tal che per lui, o perch’ella s’arretra,
non esce di faretra
saetta che già mai la colga ignuda;
ed ella ancide, e non val ch’om si chiuda
né si dilunghi da’ colpi mortali,                                 10
che, com’avesser ali,
giungono altrui e spezzan ciascun’arme:
sì ch’io non so da lei né posso atarme.

Non trovo scudo ch’ella non mi spezzi
né loco che dal suo viso m’asconda:                      15
ché, come fior di fronda,
così de la mia mente tien la cima.
Cotanto del mio mal par che si prezzi
quanto legno di mar che non lieva onda;
e ’l peso che m’affonda                                            20
è tal che non potrebbe adequar rima.
Ahi angosciosa e dispietata lima
che sordamente la mia vita scemi,
perché non ti ritemi
sì di rodermi il core a scorza a scorza                   25
com’io di dire altrui chi ti dà forza?


Rime dell’esilio - Tre donne intorno al cor mi son venute
In questa canzone Dante racconta in chiave allegorica il tema della giustizia (le tre donne citate sono la Giustizia divina, Giustizia umana e la Legge Morale). Dante racconta dell'ingiustizia subita nonostante la propria onestà e lealtà verso la patria. Sicuramente è stata scritta mentre era in esilio e si pensa dovesse far parte del Convivio.  

Tre donne intorno al cor mi son venute,
e seggonsi di fore:
ché dentro siede Amore,
lo quale è in segnoria de la mia vita.
Tanto son belle e di tanta vertute                      5
che ’l possente segnore,
dico quel ch’è nel core,
a pena del parlar di lor s’aita.
Ciascuna par dolente e sbigottita,
come persona discacciata e stanca,                 10
cui tutta gente manca
e cui vertute né beltà non vale.
Tempo fu già nel quale,
secondo il lor parlar, furon dilette;
or sono a tutti in ira ed in non cale.            15
Queste così solette
venute son come a casa d’amico:
ché sanno ben che dentro è quel ch’io dico.


Testo: Vita Nova
La Vita Nova è un prosimetro scritto da Dante negli anni giovanili, presumibilmente nel periodo immediatamente successivo alla morte di Beatrice (1293-1295). Si tratta di una raccolta di 31 liriche in cui viene raccontata la vicenda amorosa tra lui e Beatrice sino alla morte di quest'ultima e al periodo immediatamente successivo. L'opera viene anche definita, con un'espressione dello stesso autore: "libello" giovanile.  In linea generale la Vita Nova è una rivisitazione in chiave allegorica e cristologica della vicenda di Beatrice e dell'amore spirituale che legò la giovane al poeta, nonché una riflessione sulla poesia amorosa e della sua evoluzione nella poetica dantesca.


Testi iniziali - Il primo incontro con Beatrice, capitolo II
In questo capitolo è raccontato il primo incontro con Beatrice, avvenuto quando entrambi avevano nove anni: la vista dell' "angiola giovanissima" provoca nel futuro poeta l'immediato innamoramento e un vero e proprio sconvolgimento interiore, descritto dall'autore con abbondanza di particolari e con la personificazione degli "spiriti vitali" che commentano il fatto che d'ora in avanti l'amore dominerà in tutto e per tutto la vita di Dante. Dante infatti tratterà nel corso della sua vita il tema dell’amore secondo i vari punti di vista (amore carnale e amore anglicato) e ne proporrà diverse visioni che matureranno nel corso del tempo.

Nove fiate già appresso lo mio nascimento era tornato lo cielo de la luce quasi a uno medesimo punto, quanto a la sua propria girazione, quando a li miei occhi apparve prima la gloriosa donna de la mia mente, la quale fu chiamata da molti Beatrice li quali non sapeano che si chiamare. Ella era in questa vita già stata tanto, che ne lo suo tempo lo cielo stellato era mosso verso la parte d’oriente de le dodici parti l’una d’un grado, sì che quasi dal principio del suo anno nono apparve a me, ed io la vidi quasi da la fine del mio nono. Apparve vestita di nobilissimo colore, umile e onesto, sanguigno, cinta e ornata a la guisa che a la sua giovanissima etade si convenia. In quello punto dico veracemente che lo spirito de la vita, lo quale dimora ne la secretissima camera de lo cuore, cominciò a tremare sì fortemente, che apparia ne li menimi polsi orribilmente; e tremando disse queste parole: "Ecce deus fortior me, qui veniens dominabitur michi". In quello punto lo spirito animale, lo quale dimora ne l’alta camera ne la quale tutti li spiriti sensitivi portano le loro percezioni, si cominciò a maravigliare molto, e parlando spezialmente a li spiriti del viso, sì disse queste parole: "Apparuit iam beatitudo vestra". In quello punto lo spirito naturale, lo quale dimora in quella parte ove si ministra lo nutrimento nostro, cominciò a piangere, e piangendo disse queste parole: "Heu miser, quia frequenter impeditus ero deinceps!". D’allora innanzi dico che Amore segnoreggiò la mia anima, la quale fu sì tosto a lui disponsata , e cominciò a prendere sopra me tanta sicurtade e tanta signoria per la vertù che li dava la mia imaginazione, che me convenia fare tutti li suoi piaceri compiutamente. Elli mi comandava molte volte che io cercasse per vedere questa angiola giovanissima; onde io ne la mia puerizia molte volte l’andai cercando, e vedeala di sì nobili e laudabili portamenti, che certo di lei si potea dire quella parola del poeta Omero: "Ella non parea figliuola d’uomo mortale, ma di deo". E avvegna che la sua imagine, la quale continuatamente meco stava, fosse baldanza d’Amore a segnoreggiare me, tuttavia era di sì nobilissima vertù, che nulla volta sofferse che Amore mi reggesse sanza lo fedele consiglio de la ragione in quelle cose là ove cotale consiglio fosse utile a udire. E però che soprastare a le passioni e atti di tanta gioventudine para alcuno parlare fabuloso, mi partirò da esse; e trapassando molte cose le quali si potrebbero trarre de l’essemplo onde nascono queste, verrò a quelle parole le quali sono scritte ne la mia memoria sotto maggiori paragrafi.


Testi di lode - Tanto gentile tanto onesta pare, capitolo XXVI
In questo capitolo è incluso il sonetto più celebre di Dante, nonché il testo tra i più famosi di tutta la poesia lirica delle origini, in cui l'autore esprime la lode della bellezza e della virtù di Beatrice e le reazioni di ammirazione che provoca in chi la vede camminare per strada, riprendendo vari motivi propri dello Stilnovo e proseguendo le "nove rime" inaugurate con la canzone "Donne ch'avete intelletto d'amore". Il capitolo presenta poi un altro sonetto che loda Beatrice col dire che, grazie a lei e alla sua umiltà, molte altre donne vengono onorate e ammirate, cui segue una spiegazione in prosa secondo il modello provenzale delle "razos".

Tanto gentile e tanto onesta pare
la donna mia quand’ella altrui saluta,
ch’ogne lingua deven tremando muta,
e li occhi no l’ardiscon di guardare.                4

Ella si va, sentendosi laudare,
benignamente d’umiltà vestuta;
e par che sia una cosa venuta
da cielo in terra a miracol mostrare.                8

Mostrasi sì piacente a chi la mira,
che dà per li occhi una dolcezza al core,
che ’ntender no la può chi non la prova:         11

e par che de la sua labbia si mova
un spirito soave pien d’amore,
che va dicendo a l’anima: Sospira.                 14


Testi sul dolore - Videro li occhi miei quanta pietate, capitolo XXXV
Questo sonetto è dedicato alla "donna gentile", ovvero una giovane donna che vede il poeta mentre è affacciata a una finestra e mostra pietà per il dolore da lui provato a causa della morte di Beatrice: Dante ne è profondamente toccato e ciò suscita dei sentimenti nei confronti di questa donna, alla quale dedicherà anche altre rime incluse nella "Vita nuova".

Videro li occhi miei quanta pietate
era apparita in la vostra figura,
quando guardaste li atti e la statura
ch’io faccio per dolor molte fiate.                    4

Allor m’accorsi che voi pensavate
la qualità de la mia vita oscura,
sì che mi giunse ne lo cor paura
di dimostrar con li occhi mia viltate.              8

E tolsimi dinanzi a voi, sentendo
che si movean le lagrime dal core,
ch’era sommosso da la vostra vista.             11

Io dicea poscia ne l’anima trista:
"Ben è con quella donna quello Amore
lo qual mi face andar così piangendo".       14


Testi della maturità - Oltre la spera che più larga gira, capitolo XLI
Qui viene celebrata la gloria di Beatrice in Paradiso e segnata la fine dell'infatuazione di Dante per la "donna gentile".  Il sonetto fu scritto dall'autore come risposta alla richiesta di due "donne gentili" di inviare loro delle rime ed è il componimento che meglio sintetizza la nuova poesia che celebra Beatrice come creatura sovrumana, lodata in cielo tra i santi e i beati.

Oltre la spera che più larga gira
passa ’l sospiro ch’esce del mio core:
intelligenza nova, che l’Amore
piangendo mette in lui, pur su lo tira.            4

Quand’elli è giunto là dove disira,
vede una donna, che riceve onore,
e luce sì, che per lo suo splendore  
lo peregrino spirito la mira.                            8

Vedela tal, che quando ’l mi ridice,
io no lo intendo, sì parla sottile
al cor dolente, che lo fa parlare.                   11

So io che parla di quella gentile,
però che spesso ricorda Beatrice,
sì ch’io lo ’ntendo ben, donne mie care.      14


Testo: Convivio
Nel XXIV capitolo del VI trattato del convivio Dante descrive le quattro età della vita dell’uomo e per ognuna di queste elenca le virtù che contraddistinguono ognuna. 

Ritornando al proposito, dico che la umana vita si parte per quattro etadi. La prima si chiama Adolescenzia, cioè ‘accrescimento di vita’; la seconda si chiama Gioventute, cioè ‘etade che puote giovare’, cioè perfezione dare, e così s’intende perfetta – ché nullo puote dare se non quello ch’elli ha –; la terza si chiama Senettute; la quarta si chiama Senio, sì come di sopra detto è.

Adolescienza - Trattato IV, capitolo XXIV
La prima età identificata è quella dell’“adolescenzia” che va dalla nascita fino al venticinquesimo anno di vita. È la prima età che viene vissuta e ha caratteristiche semplici e innocenti. I cardini che secondo Dante questa età deve avere sono: obbedienza, soavità, vergogna e “adornezza corporale”. 

Della prima (adolescenzia) nullo dubita, ma ciascuno savio s'acorda ch'ella dura in fino al venticinquesimo anno; e però che infino a quel tempo l'anima nostra intende allo crescere e allo abellire del corpo, onde molte e grandi transmutazioni sono nella persona, non puote perfettamente la razionale parte discernere. Per che la Ragione vuole che dinanzi a quella etade l'uomo non possa certe cose fare sanza curatore di perfetta etade.


Gioventute - Trattato IV, capitolo XXIV
La seconda età con la quale si relazionano le persone è quella della “gioventute” che dura dal termine della adolescenzia (dai 25 anni) fino all’età matura, ovvero i 45 anni. Le virtù che chi vive questa età dovrebbe ambire sono la temperanza, la forza, l’amore (governato dalla ragione), la cortesia e la lealtà. Questa è l’età più rilevante per Dante, il centro della vita dell’uomo e la più importante da vivere. Il culmine massimo della nostra vita, il momento più rilevante che possiamo vivere è quello dei 35 anni, che segna la metà di questa età.

Della seconda, la quale veramente è colmo della nostra vita, diversamente è preso lo tempo da molti. Ma, lasciando ciò che ne scrivono li filosofi e li medici, e tornando alla ragione propia, dico che nelli più, nelli quali prendere si puote e dee ogni naturale giudicio, quella etade è venti anni. E la ragione che ciò mi dà si è che, se 'l colmo del nostro arco è nelli trentacinque, tanto quanto questa etade ha di salita tanto dee avere di scesa; e quella salita e quella scesa è quasi lo tenere dell'arco, nel quale poco di flessione si discerne. Avemo dunque che la gioventute nel quarantacinquesimo anno si compie


Senettute e Senio - Trattato IV, capitolo XXIV
La terza età che l’uomo si trova a vivere è quella del Senio, che va tra i 45 e i 70 anni. Dante la identifica come una adolescenzia che si compie, invece che prima, dopo la gioventute. I cardini fondamentali che caratterizzano questa età secondo il Sommo Poeta dovrebbero essere: prudenza, giustizia, liberalità e affidabilità. Dopo a questa segue il Senio, ma quest’ultima età non e caratterizzata da nessuna qualità intrinseca. La senettute è l'età della vita alla quale si ferma Dante, infatti il Sommo Poeta morì a Ravenna nel 1321 per via della malaria contratta dal ritorno da Venezia.

E sì come l'adolescenza è in venticinque anni, che precede, montando, alla gioventute, così lo discendere, cioè la senettute, è altrettanto tempo che succede alla gioventute; e così si termina la senettute nel settantesimo anno. Ma però che l'adolescenza non comincia dal principio della vita, pigliandola per lo modo che detto è, ma presso ad otto anni dopo quello; e però che la nostra natura si studia di salire, e allo scendere raffrena, però che 'l caldo naturale è menomato e puote poco, e l'umido è ingrossato (non per in quantitade, ma pur in qualitade, sì ch'è meno vaporabile e consumabile), aviene che oltre la senettute rimane della nostra vita forse in quantitade di diece anni o poco più o poco meno: e questo tempo si chiama senio.


Testo: Commedia
Dante descrive la commedia come un viaggio affrontato quando si trova a metà del cammino della sua vita e lo aiuterà a far luce sul passato, sul presente e sul futuro. La commedia per alcuni aspetti può essere considerata un cammino a ritroso di crescita. Vengono perciò presi in considerazione momenti di vita differenti che lo aiutano nella riflessione. Infatti durante il cammino il Poeta si ritroverà ad affrontare personaggi del suo passato, persone che gli predirranno il futuro e sarà così in grado di fare una riflessione sul presente, momento al centro della vita del poeta, ovvero all’età di 35 anni. 


Passato - Purgatorio XXXI
Il cammino che il poeta affronta nella commedia è un percorso a ritroso dalla maturità (Inferno) fino alla purezza del bambino (Paradiso) che raggiunge tramite la purificazione dei peccati (presenti nell’età adulta e meno in quella giovanile delle persone). Nel Paradiso terrestre, in una sorta di secondo battesimo, Dante viene immerso nel Leté il fiume dove si lavano le anime prima di salire al Paradiso per dimenticare le loro colpe terrene. Il fiume è collocato nell’Eden, paesaggio descritto dal poeta ispirandosi a quello della pineta di Classe vicino a Ravenna.

Poi, quando il cor virtù di fuor rendemmi, 
la donna ch’io avea trovata sola 
sopra me vidi, e dicea: «Tiemmi, tiemmi!».          	    93

Tratto m’avea nel fiume infin la gola, 
e tirandosi me dietro sen giva 
sovresso l’acqua lieve come scola.                   	    	96

Quando fui presso a la beata riva, 
‘Asperges me’ sì dolcemente udissi, 
che nol so rimembrar, non ch’io lo scriva.        	99

La bella donna ne le braccia aprissi; 
abbracciommi la testa e mi sommerse 
ove convenne ch’io l’acqua inghiottissi.                   	102


Presente - Paradiso X
Dante vede in Paradiso nel IV cielo il filosofo Severino Boezio del quale ha studiato le opere. Il poeta conferma come precedentemente sostenuto dal filosofo che a un autore è concesso di parlare di se stesso nei propri scritti solo per due motivi: per difendersi o come portatore delle proprie azioni che possono essere un aiuto per chi legge. Questo aiuta il Dante personaggio del presente a descrivere il suo viaggio, che vuole essere una guida per tutti i mortali. Severino Boezio fu il principale consigliere di Teodorico. Il re nei suoi ultimi anni divenne sospettoso di tradimenti e lo fece giustiziare a Pavia.

Per vedere ogni ben dentro vi gode 
l’anima santa che ‘l mondo fallace 
fa manifesto a chi di lei ben ode.             	              	126

Lo corpo ond’ella fu cacciata giace 
giuso in Cieldauro; ed essa da martiro 
e da essilio venne a questa pace.                                     129

Futuro - Inferno XV
Durante il cammino Dante incontra diversi personaggi che gli predicono il futuro esilio, tra questi Brunetto Latini. Dante potrà quindi riflettere su quello che gli succederà andando a capire come si concluderà il suo percorso di vita. Il poeta nel testo si serve di queste profezie che ancora per il Dante personaggio devono accadere.

Ed elli a me: «Se tu segui tua stella, 
non puoi fallire a glorioso porto, 
se ben m’accorsi ne la vita bella;                            	   57

e s’io non fossi sì per tempo morto, 
veggendo il cielo a te così benigno, 
dato t’avrei a l’opera conforto.                                         60

Ma quello ingrato popolo maligno 
che discese di Fiesole ab antico, 
e tiene ancor del monte e del macigno,                   	63

ti si farà, per tuo ben far, nimico: 
ed è ragion, ché tra li lazzi sorbi 
si disconvien fruttare al dolce fico.                                 66

Vecchia fama nel mondo li chiama orbi; 
gent’è avara, invidiosa e superba: 
dai lor costumi fa che tu ti forbi.                                	  69

La tua fortuna tanto onor ti serba, 
che l’una parte e l’altra avranno fame 
di te; ma lungi fia dal becco l’erba.                                 72

Faccian le bestie fiesolane strame 
di lor medesme, e non tocchin la pianta, 
s’alcuna surge ancora in lor letame,                             75

in cui riviva la sementa santa 
di que’ Roman che vi rimaser quando 
fu fatto il nido di malizia tanta».                               78

Conversazioni su Dante
Commedia in Romagnolo
Paolo e Francesca, Canto V, Inferno

La storia di Paolo e Francesca viene riportata da Dante nel V canto dell’Inferno dove si descrive il girone dei lussuriosi. Il poeta pur mostrando una profonda empatia nei confronti dei due dannati riconosce che il loro amore carnale fu un peccato benché più leggero di quello commesso da chi uccise entrambi. Ponendo i due amanti nell’Inferno Dante ritratta quanto affermato nella Vita Nova dove giustificava molte azioni svolte in segno di amore. 

Testo in dialetto:
«O grazióś animêl e tânt benègn
che viśitènd t’at vé par e vent pérs
nó che a tinźesmi e mond d’culór sanguègn,

se us fos amìgh e re d’tot l’univérs,
al pragaresmi d’côr par la tu pêś,
chè t’é pietê de nöst dulór sparavérs.

D’quel d’ascultêr e d’quel d’scorar uv piéś
nó ascultaren ed a scurren cin vó,
mentar che e ven e pê che us seia aréś.

La sta la tëra in dó ch’e nêda a fo
a la marena in dó Po grând śbuchènd
e scarga tota l’aqua ch’piov in so.

Amór par côr źintìl d’böta u s’azènd,
l’infiamè stu dla mi bëla parsona
che lam fo tôlta, e môd sèmpr u m’ufènd.

Amór ch’ispira amór, amór e dona,
ad stu am faśè ciapê d’piasé ascè fôrt,
che coma t’vi, incóra un m’abandona.

L’amór la chêuśa e fo dla nöstra môrt:
la Caìna l’aspëta clu ch’s’la dè».
Quest e racont e fo dla su mêl sôrt.

Testo in volgare:
«O animal grazioso e benigno 
che visitando vai per l’aere perso 
noi che tignemmo il mondo di sanguigno,              	90

se fosse amico il re de l’universo, 
noi pregheremmo lui de la tua pace, 
poi c’hai pietà del nostro mal perverso.                       93

Di quel che udire e che parlar vi piace, 
noi udiremo e parleremo a voi, 
mentre che ’l vento, come fa, ci tace.                         	96

Siede la terra dove nata fui 
su la marina dove ’l Po discende 
per aver pace co’ seguaci sui.                                    	99

Amor, ch’al cor gentil ratto s’apprende 
prese costui de la bella persona 
che mi fu tolta; e ’l modo ancor m’offende.             	102

Amor, ch’a nullo amato amar perdona, 
mi prese del costui piacer sì forte, 
che, come vedi, ancor non m’abbandona.                  105

Amor condusse noi ad una morte: 
Caina attende chi a vita ci spense». 
Queste parole da lor ci fuor porte.                            	108

Mosaici di Ravenna
Dante nella stesura della Divina Commedia ha probabilmente preso ispirazione dai mosaici delle basiliche della città di Ravenna per la descrizione di alcune aree dell’aldilà.  
Il viaggio intrapreso nell’oltretomba può essere inteso come un’allegoria della vita: nella descrizione del percorso di crescita Dante si è forse ispirato al mosaico pavimentale di San Vitale che rappresenta un labirinto ad un'unica via ricco di curve. In particolare il mosaico riprende lo schema del purgatorio perché è un percorso che conduce le anime fino al centro del labirinto che simboleggia il paradiso terrestre.

Testo: 
Qui è da man, quando di là è sera; 
e questi, che ne fé scala col pelo, 
fitto è ancora sì come prim’era.                                     120

Da questa parte cadde giù dal cielo; 
e la terra, che pria di qua si sporse, 
per paura di lui fé del mar velo,                                     123

e venne a l’emisperio nostro; e forse 
per fuggir lui lasciò qui loco vòto 
quella ch’appar di qua, e sù ricorse»                           126


Notizie su Ravenna
Il tempietto progettato da Camillo Morigia come tomba del poeta presenta molte simbologie che si richiamano al mondo classico. Una di queste è l’uroboro, ovvero un serpente che si morde la coda formando un cerchio senza inizio né fine. È 
 quindi il simbolo dell’eternità e della ciclicità della vita. 


Dante nostro contemporaneo
Tavolo Interattivo
Testo: De vulgari eloquentia
Uno dei punti cardine della poetica dantesca consiste nella necessità di comunicare con tutti. Il poeta con questo testo vuole cercare di identificare una lingua che sia di facile comprensione per tutti e che possa essere interpretata da tutti. Il testo è scritto in volgare e venne scritto tra il 1303 e il 1305. Il testo è scritto in latino, infatti Dante vuole rivolgersi ai dotto e ai letterati, abituati ad usare il latino, con lo scopo di fornirgli un manuale per insegnargli a poetare in volgare.


Comunicare con tutti - Una lingua per tutti, libro I, capitolo I
Dante nel primo capitolo del De Vulgari Eloquentia definisce il problema e la necessità che ha riscontrato del dover identificare una lingua che sia alla portata di tutti e con la quale tutti possano relazionarsi. Il poeta sostiene che il latino (lingua a quel tempo utilizzata per la scrittura) non sia adatto per la comunicazione perché non permette di raggiungere tutti. Con il testo vuole cercare di identificare una lingua che possa essere fruibile da tutti e che aiuti nella conversazione e nella comunicazione. 

Ma dato che qualunque disciplina ha il compito non già di dimostrare, bensì di dichiarare il proprio fondamento, in modo che si sappia su che cosa essa verte, diremo, affrontando rapidamente la questione, che chiamiamo lingua volgare quella lingua che i bambini imparano ad usare da chi li circonda quando incominciano ad articolare i suoni; o, come si può dire più in breve, definiamo lingua volgare quella che riceviamo imitando la nutrice, senza bisogno di alcuna regola.
Abbiamo poi un'altra lingua di secondo grado, che i Romani chiamarono "grammatica". Questa lingua seconda la possiedono pure i Greci e altri popoli, non tutti però: in realtà anzi sono pochi quelli che pervengono al suo pieno possesso, poiché non si riesce a farne nostre le regole e la sapienza se non in tempi lunghi e con uno studio assiduo.
Di queste due lingue la più nobile è la volgare: intanto perché è stata adoperata per prima dal genere umano; poi perché il mondo intero ne fruisce, benché sia differenziata in vocaboli e pronunce diverse; infine per il fatto che ci è naturale, mentre l'altra è, piuttosto, artificiale.


Un nuovo linguaggio - Definizione di volgare illustre, libro I, capitoli XVI-XVIII
Dopo aver analizzato tutti i volgari d’italia senza aver identificato quello adatto a esprimere lo stile sublime, quel volgare che possa avere la stessa dignità letteraria del latino, Dante esamina le quattro caratteristiche che tale volgare deve avere: esso deve infatti essere illustre, cardinale, regale e curiale. Il Sommo Poeta non è stato in grado di identificarlo con nessuno dei quattordici dialetti del volgare del “si”. Il sommo poeta vuole riuscire a identificare una lingua che sia illustre, quindi in grado di diffondere luce e rendere luminosi coloro che la usano, e cardinale, punto di riferimento intorno al quale tutte le altri lingue devono ruotare. Il volgare che vuole identificare Dante deve inoltre essere regale, perché se ci fosse una corte italiana dovrebbe essere quello utilizzato al suo interno, e infine curiale, perché da utilizzare nelle corte di giustizia del re. Il sommo poeta infatti vuole riuscire ad identificare un linguaggio che possa essere adatto a tutti, che tutti possano comprendere e con il quale si possano raggiungere le menti di tutto il popolo italiano.

Itaque, adepti quod querebamus, dicimus illustre, cardinale, aulicum et curiale vulgare in Latio, quod omnis latie civitatis est et nullius esse videtur, et quo municipalia vulgaria omnia Latinorum mensurantur, ponderantur, et comparantur.

Ecco dunque che abbiamo raggiunto ciò che cercavamo: definiamo in Italia volgare illustre, cardinale, regale e curiale quello che è di ogni città italiana e non sembra appartenere a nessuna, e in base al quale tutti i volgari municipali degli Italiani vengono misurati a soppesati a comparati.


Brunori Sas - Canzone contro la paura
Dante è un poeta che scrive per il suo pubblico, al quale vuole mandare un messaggio. Le persone vogliono ascoltare poesie che danno la forza di ricominciare, che ti “salvano la vita” e ti spronano. Così come Dante nel XIV secolo, anche oggi ci sono poeti che utilizzano canzoni per parlare al loro pubblico, al quale dedicano strofe dei propri componimenti. Brunori Sas è uno di questi, infatti con il suo testo “Canzone contro la paura” dice di voler parlare con il proprio pubblico, e del bisogno che questo ha di ascoltare pezzi che lo spronano e lo aiutino a “ricordarti chi sei”.

Canzoni che ti salvano la vita
Che ti fanno dire "no, cazzo, non è ancora finita!"
Che ti danno la forza di ricominciare
Che ti tengono in piedi quando senti di crollare
Ma non ti sembra un miracolo
Che in mezzo a questo dolore
E tutto questo rumore
A volte basta una canzone
Anche una stupida canzone
Solo una stupida canzone
A ricordarti chi sei
A ricordarti chi sei


Il Dialetto romagnolo - Descrizione del dialetto Romagnolo, libro I, capitolo XIV
Dante nel De Vulgari Eloquentia passa in rassegna tutti i dialetti d’italia, analizzandoli uno ad uno e definendone le caratteristiche, la sonorità e la posizione. Tra tutti descrive anche il dialetto romagnolo, che non viene esposto con particolari elogi e complimenti. Infatti viene definito come un dialetto “così effeminato per mollezza di vocaboli e pronuncia che un uomo che lo parli, anche con tanto di voce virile, viene preso per una donna” (Quorum unum in tantum muliebre videtur propter vocabulorum et prolationis mollitiem, quod virum, etiam si viriliter sonet, feminam tamen facit esse credendum).

Passiamo ora sopra le spalle coperte di fronde dell'Appennino, ed esploriamo con attenta indagine, come siamo soliti, la sinistra dell'Italia, iniziando da oriente. 
Entrando dunque per la Romagna in questa parte d'Italia, diciamo che qui si trovano due volgari che si contrappongono per alcune convergenze linguistiche di segno contrario. Di questi l'uno si rivela così effeminato per mollezza di vocaboli e pronuncia che un uomo che lo parli, anche con tanto di voce virile, viene preso per una donna.
A tale volgare appartengono tutti i Romagnoli, e specialmente i Forlivesi, la cui città, benché periferica, appare però il fulcro di tutta la regione: costoro per affermare dicono deuscì, e allo scopo di blandire il prossimo usano le espressioni oclo meo e corada mea. Ma taluni di questi, a nostra notizia, si sono allontanati nelle loro poesie dal proprio volgare, cioè Tommaso e Ugolino Bucciòla, entrambi Faentini.


Testo: Vita Nova
La Vita nuova un componimento scritto da Dante Alighieri negli anni giovanili, presumibilmente nel periodo successivo alla morte di Beatrice datata tra il 1293 ed il 1295. Si tratta di un componimento misto di prosa e versi che raccoglie 31 liriche in cui si racconta la vicenda amorosa tra il Sommo Poeta e Beatrice. In linea generale la Vita Nova è una rivisitazione metaforica della vicenda di Beatrice e dell'amore spirituale che la legò al giovane poeta, nonché una riflessione sulla poesia amorosa. Il testo per quanto datato, riesce a descrivere molto bene situazioni che ancora oggi vivono gli innamorati: l’amore infatti non è cambiato nel corso dei secoli dunque i sentimenti e le azioni ne conseguono spesso sono gli stessi. 


Alessandro D’Avenia - Bianca come il latte rossa come il sangue, capitolo 12
Lo scrittore Alessandro D’Avenia con il suo primo romanzo “Bianca come il latte rossa come il sangue ” ha voluto raccontare una storia d’amore. Ma non un amore qualsiasi. Il libro narra le storia di Leo un ragazzo come tanti, a cui piace ascoltare la musica e giocare alla playstation con gli amici. Leo è innamorato di Beatrice, una ragazza della sua scuola che purtroppo ha contratto una grave malattia. Il collegamento con Dante è evidente, infatti lo stesso protagonista si paragona al Poeta, specificando come si senta la “reincarnazione” di Dante. Nella vita nova Dante stesso racconta il suo amore per Beatrice, una donna che morirà in età giovanile lasciando il poeta in un totale sconforto. 

Il sognatore è entrato in classe con un libricino in mano. Un centinaio di pagine. “Un libro che ti cambia la vita“, così ha detto. Non ho mai pensato che i libri dovessero cambiare un bel niente, tantomeno la vita. Cioè, te la cambiano perché sei costretto a leggerli e vorresti fare tutt’altro. Il sognatore però è un sognatore e non può fare a meno di sognare. Ma cosa c’entra quel libro con la storia? Il sognatore ha detto che per capire il periodo che dobbiamo studiare bisogna entrare nel cuore degli uomini dell’epoca e ha cominciato a leggere le pagine di un libro di Dante Alighieri. Non la Divina Commedia, che è una mattonata cosmica. Un libricino piccolo, la storia d’amore di Dante. Non ci posso credere: Dante ha addirittura scritto un libro per Beatrice. Innamorato come me. Il libro si chiama Vita Nova, proprio come avevo scoperto da solo: l’amore rende tutto nuovo. E se fossi io il prossimo Dante? se il sognatore per una volta avesse ragione? Comunque Dante ha dedicato quel libro proprio all’incontro con Beatrice e al cambiamento della sua vita dopo quel momento. È incredibile: uno del medioevo che prova le stesse cose che provo io! Forse io sono la reincarnazione di Dante?


Amore - Proemio, capitolo I
Dante con la Vita Nova decide di scrivere un’opera autobiografica dove ripesca i suoi ricordi più antichi. Con questo testo decide di scrivere un’opera dove inserisce solo ciò che ritiene utile e necessario: questa non vuole essere un diario personale, ma una rilettura di un periodo della propria vita. Dante infatti scrive un piccolo testo sull’amore, in raccontando la sua storia, non troppo lontana da quella che ognuno di noi potrebbe vivere oggi.

In quella parte del libro de la mia memoria dinanzi a la quale poco si potrebbe leggere, si trova una rubrica la quale dice: Incipit vita nova. Sotto la quale rubrica io trovo scritte le parole le quali è mio intendimento di esemplare in questo libello; e se non tutte, almeno la loro sentenzia.


Testo: Convivio
È un'opera mista di prosa e versi di argomento filosofico-dottrinale, scritta da Dante in un periodo agli inizi del suo esilio: il progetto originale dell'opera prevedeva quindici trattati in prosa volgare, uno introduttivo e altri quattordici di commento ad altrettante canzoni dottrinali composte dall'autore negli anni precedenti. Dante non portò a termine l'opera e la lasciò incompiuta dopo il IV Trattato. Il I trattato è formato da tredici capitoli ed è il proemio dell'intera opera: Dante dichiara il suo scopo e illustra la struttura generale del Convivio, giustificandone il titolo e spiegando la metafora del cibo e del banchetto su cui si regge. L'autore afferma che il pubblico cui si rivolge non è di soli specialisti, ma è composto da tutti quei lettori desiderosi di conoscere e dotati di animo nobile, uomini e donne che per vari motivi non hanno ancora potuto accostarsi agli studi filosofici. Da qui la scelta del volgare, per la prima volta usato da Dante in un'opera di argomento dottrinale e non amoroso.


Ampio Pubblico - La difesa del Volgare, trattato I, capitolo XI
In questo Dante nel difendere il volgare, perché la ritiene la lingua adatta per tutti, con la quale vuole scrivere un’opera che sia compresa da coloro che, per un motivo o per l’altro, sono privi di cultura. Dante con questa esposizione di tipo trattatistico espone le motivazioni della sua scelta. Il Convivio nasce infatti dalla volontà di favorire gli ignoranti, per dar loro una giusta guida e la capacità di saper scegliere. 

Sì come la parte sensitiva dell'anima ha suoi occhi, colli quali aprende la differenza delle cose in quanto elle sono di fuori colorate, così la parte razionale ha suo occhio, collo quale aprende la differenza delle cose in quanto sono ad alcuno fine ordinate: e questo è la discrezione. E sì come colui che è cieco delli occhi sensibili va sempre secondo che li altri giudicando lo male e lo bene, così colui che è cieco del lume della discrezione sempre va nel suo giudicio secondo il grido, o diritto o falso; onde, qualunque ora lo guidatore è cieco, conviene che esso e quello, anche cieco, ch'a lui s'appoggia, vegnano a mal fine. Però è scritto che "'l cieco al cieco farà guida, e così cadranno ambindue nella fossa".
Questa grida è stata lungamente contro a nostro volgare per le ragioni che di sotto si ragioneranno apresso di questa. E li ciechi sopra notati, che sono quasi infiniti, colla mano in sulla spalla a questi mentitori, sono caduti nella fossa della falsa oppinione, della quale uscire non sanno. Dell'abito di questa luce discretiva massimamente le populari persone sono orbate; però che, occupate dal principio della loro vita ad alcuno mestiere, dirizzano sì l'animo loro a quello per forza della necessitate, che ad altro non intendono. E però che l'abito di vertude, sì morale come intellettuale, subitamente avere non si può, ma conviene che per usanza s'acquisti, ed ellino la loro usanza pongono in alcuna arte e a discernere l'altre cose non curano, impossibile è a loro discrezione avere. Per che incontra che molte volte gridano "Viva!" la loro morte, e "Muoia! Muoia!" la loro vita, pur che alcuno cominci; e questo è pericolosissimo difetto nella loro cechitade. Onde Boezio giudica la populare gloria vana, perché la vede sanza discrezione. Questi sono da chiamare pecore, e non uomini; ché se una pecora si gittasse da una ripa di mille passi, tutte l'altre l'anderebbero dietro; e se una pecora per alcuna cagione al passare d'una strada salta, tutte l'altre saltano, eziandio nulla veggendo da saltare.


Conoscenza - Proemio, trattato I, capitolo I
In questo capitolo iniziale Dante espone i motivi che lo hanno spinto a scrivere il Convivio: un grande banchetto della conoscenza alla quale tutti possono accedere e al quale vuole invitare tutti a partecipare. Da qui infatti nasce il titolo dell’opera che simula un grande banchetto al quale tutti possono accedere per arrivare alla conoscenza. 

Manifestamente adunque può vedere chi bene considera, che pochi rimangono quelli che all'abito da tutti desiderato possano pervenire, e innumerabili quasi sono li 'mpediti che di questo cibo sempre vivono affamati. Oh beati quelli pochi che seggiono a quella mensa dove lo pane delli angeli si manuca! e miseri quelli che colle pecore hanno comune cibo! Ma però che ciascuno uomo a ciascuno uomo naturalmente è amico, e ciascuno amico si duole del difetto di colui ch'elli ama, coloro che a così alta mensa sono cibati non sanza misericordia sono inver di quelli che in bestiale pastura veggiono erba e ghiande se[n] gire mangiando. E acciò che misericordia è madre di beneficio, sempre liberalmente coloro che sanno porgono della loro buona ricchezza alli veri poveri, e sono quasi fonte vivo, della cui acqua si refrigera la naturale sete che di sopra è nominata.


Testo: Commedia
Per scrivere la Divina Commedia in volgare, Dante ha dovuto coniare molti termini di cui prima non si sapeva nulla. Può essere che questi venissero utilizzati nella lingua parlata per comunicare, ma non se ne ha la certezza. Sicuramente questi modi di dire che ancora oggi utilizziamo nella lingua di tutti i giorni sono stati scritti per la prima volta in occasione della stesura della Divina Commedia e possiamo attribuire la loro diffusione a Dante.

stai fresco - Inferno XXXII, verso 117
«Va via», rispuose, «e ciò che tu vuoi conta; 
ma non tacer, se tu di qua entro eschi, 
di quel ch’ebbe or così la lingua pronta. 

El piange qui l’argento de’ Franceschi: 
"Io vidi", potrai dir, "quel da Duera 
là dove i peccatori stanno freschi". 

“Stare freschi” ha oggi il significato di “Andrà a finire male”. “Siamo a posto!”, con tono ironico. Questo modo di dire rielabora il verso “là dove i peccatori stanno freschi”, in cui Dante descrive il lago di Cocito nel IX cerchio dell’Inferno dove sono condannati i traditori contro la patria ossia coloro che hanno commesso azioni deplorevoli contro il proprio paese. Qui i peccatori sono immersi con il corpo nel ghiaccio in modo direttamente proporzionale alla gravità del peccato commesso. Tra questi è presente Bocca degli Abati, odiato da Dante per essere stato fiorentino traditore che aveva permesso ai ghibellini senesi di vincere la battaglia di Montaperti, voltando le spalle alla fazione per la quale parteggiava anche Dante. Il poeta utilizza questa perifrasi per identificare la situazione di questi peccatori che sono costretti ad arrendersi al loro triste destino e “restare freschi” perché immersi nel ghiaccio.


non mi tange - Inferno II, verso 92
I’ son fatta da Dio, sua mercé, tale, 
che la vostra miseria non mi tange, 
né fiamma d’esto incendio non m’assale.     

Spesso può essere capitato di sentire pronunciare la perifrasi “non mi tange” in riferimento a situazioni che di cui non si ha interesse? “Non mi importa”, “Non mi interessa”. Questa espressione deriva dal II canto dell’Inferno dove Beatrice ordina a Virgilio di accompagnare Dante nella prima parte del suo viaggio. Il verso parla di come l’amata del poeta non possa stare nella sofferenza (“miseria”) senza che essa la tocchi e la corrompa (“tange”): in questo caso, una frase oggi usata anche in tono scherzoso indicava per Dante un tema molto serio, che avrebbe potuto portare alla dannazione di Beatrice.


il bel paese - Inferno XXXIII, verso 80
Ahi Pisa, vituperio de le genti 
del bel paese là dove ’l sì suona, 
poi che i vicini a te punir son lenti, 

L’Italia è conosciuta in tutto il mondo anche come “Bel Paese”, a causa del clima e della profonda cultura letteraria e artistica che la caratterizzano. L’espressione, che si trova nel Canto XXXIII dell’Inferno di Dante, venne utilizzata anche da Petrarca nel Canzoniere. Ancora oggi con la perifrasi “il bel paese” ci si riferisce alle terre italiane.


galeotto fu - Inferno V, verso 137
la bocca mi basciò tutto tremante. 
Galeotto fu ’l libro e chi lo scrisse: 
quel giorno più non vi leggemmo avante». 

Paolo e Francesca: una delle storie d’amore più famose d’Italia. Il modo di dire “Galeotto fu” è entrato a far parte del linguaggio comune: infatti questa frase viene oggi utilizzata per sottolineare la causa scatenante di una situazione, come è stato il libro di Lancillotto e Ginevra per i due innamorati. Il termine Galeotto indicava un nome proprio, quindi scritto con la maiuscola, da non confondersi con “galeotto” nell’accezione di detenuto, delinquente. Il nome sottolinea il ruolo di intermediario avuto dal libro nella relazione tra Paolo e Francesca, riferendosi allo stesso ruolo avuto da Galehaut nell’amore tra Lancillotto e Ginevra.

senza infamia e senza lode - Inferno III, verso 36
Ed elli a me: «Questo misero modo 
tegnon l’anime triste di coloro 
che visser sanza ’nfamia e sanza lodo.

L’espressione “Senza infamia e senza lode” viene utilizzata per indicare un qualcosa che non è degno di nota, né in bene né in male, e ha pertanto un tono neutro. Nel testo originale di Dante, il poeta vuole indicare l’atteggiamento degli ignavi e la loro gravissima colpa, cioè quella di non aver preso una posizione in vita. La perifrasi ha mutato leggermente il suo significato da quella coniata dal Sommo Poeta nell'accezione che oggi utilizzata. 

Conversazioni su Dante
Commedia in Romagnolo
Il giardino dell’Eden, Canto XXVIII, Purgatorio
Nella creazione dei luoghi e degli ambienti della Divina Commedia Dante si è ispirato ai luoghi in cui ha vissuto e che ha visto durante la sua vita. Un esempio evidente è la pineta di Classe, ancora oggi visitabile. Probabilmente Dante aveva potuto visitare la pineta prima del suo stabilimento a Ravenna, quando verso la fine del XIII secolo venne a Forlì ospite della corte della famiglia Ordelaffi. La descrizione è molto simile a quella della pineta che ancora è possibile ammirare. 

Testo in dialetto:
Źa tânt pin d’voia d’gvardê dentr e intóran
dla divena furësta fulta e viva,
che la m’uśéva j oc par e nôv gióran,

zenza pió stê d’asptê, a lasè la riva,
andènd par la campâgna a pës lent lent
so pr e teren d’parfòm funtâna viva.

Un’aria dólza, che cuntinvament
la vnéva, a la sintéva par la fronta
nòn piò che sintì us posa e piò dólz vent;

pr e quêl al râm e tremit dl’élta ponta
tot quânti inse’ al pighéva da che cânt
d’ombra de mont quând e sól e tramonta.

Mou n’i n’éra che als spustès d’impiânt
tânt che j uśèl ch’vuléva par cal zem,
ânch se dsturbé, in laséva andê e su cânt;

mo cun pina aligreia i luśùr prem
de dè i cantéva da là stra a cal foi,
che muvènd al śgundéva al dólzi rem,

têl quêl da râm in râm inse’ us racòi
e murmurê stra i pen dla pgnéda d’Clas,
quând e Siröch e re di vent e dsoi.


Testo in volgare:
Vago già di cercar dentro e dintorno 
la divina foresta spessa e viva, 
ch’a li occhi temperava il novo giorno,                        	3

sanza più aspettar, lasciai la riva, 
prendendo la campagna lento lento 
su per lo suol che d’ogne parte auliva.                       	6

Un’aura dolce, sanza mutamento 
avere in sé, mi feria per la fronte 
non di più colpo che soave vento;                                	9

per cui le fronde, tremolando, pronte 
tutte quante piegavano a la parte 
u’ la prim’ombra gitta il santo monte;                        	12

non però dal loro esser dritto sparte 
tanto, che li augelletti per le cime 
lasciasser d’operare ogne lor arte;                            	15

ma con piena letizia l’ore prime, 
cantando, ricevieno intra le foglie, 
che tenevan bordone a le sue rime,               	18

tal qual di ramo in ramo si raccoglie 
per la pineta in su ‘l lito di Chiassi, 
quand’Eolo scilocco fuor discioglie.                          	21


Mosaici di Ravenna
Dante nella stesura della Divina Commedia ha probabilmente preso ispirazione dai mosaici delle basiliche della città di Ravenna per la descrizione di alcune aree dell’aldilà.  
Andando nelle basiliche di Ravenna e mettendosi ad ammirare le decorazioni musive non si può non pensare che quelle stesse tessere ha guardato e ammirato anche dante prendendo forse ispirazione per alcuni passi del suo famoso poema. Forse il cerchio che racchiude la croce a sei braccia sull'arco trionfale di San Vitale, racchiusa in tre cerchi di colori diversi dei quali non si riesce a dire quale sia all'interno e quale sia all'esterno, ha ispirato il poeta nella descrizione più difficile quella della trinità nell'ultimo canto del paradiso


Notizie su Ravenna
Durante la permanenza a Ravenna si sa che Dante ha stretto un forte legame con Pietro Giardini, un notaro del posto. Le informazioni che ci sono arrivate di questa amicizia derivano dal "Trattatello in Laude a Dante" di Boccaccio, che incontro alcuni anni dopo Giardini. Il nome di Pietro Giardini apparteneva all'ordine della casa Matha la più antica corporazione di pescatori del mondo ancora oggi attiva all'interno della città di Ravenna con sede presso la Piazzetta del Mercato Coperto della città. Questa sua appartenenza all’ordine è documentata nei registri centenari conservati nelle sale della Casa Matha. La congregazione ancora oggi dopo 5 secoli effettua le riunioni e gli incontri esattamente come accadeva ai tempi di Dante. 

Dante e la patria
Tavolo Interattivo
Testo: Epistole Civili
Sono tredici lettere scritte in latino e indirizzate a vari interlocutori, reali e ideali, concepite da Dante come vere opere letterarie destinate alla pubblicazione. La loro datazione è incerta, anche se furono sicuramente tutte composte durante l'esilio. Dante affronta qui vari argomenti, per lo più politici e relativi alla personale vicenda del suo esilio. La lingua e lo stile sono particolarmente curati, con ampio ricorso agli strumenti retorici e ai dettami delle artes dictandi


Epistola I
Questa epistola era indirizzata a Niccolò vescovo di Ostia e Velletriviene mandato a Firenze dal nuovo papa Benedetto XI come mediatore per avanzare proposte di pace ai bianchi fuoriusciti. Dante risponde a nome della parte bianca, in maniera positiva anche se prudente, chiedendo pietà e la possibilità di poter tornare in patria senza bisogno di scontare pene, essendo il rientro un loro diritto. 

Certamente, poiché per un uomo di santa religione, frate L., persuasore di buon governo e di pace, siamo stati ammoniti e vivamente per voi richiesti, come anche la vostra stessa lettera diceva, di cessare da ogni assalto e azione guerresca e di rimettere noi stessi nelle vostre paterne mani, poi figli a voi devotissimi e amanti della pace e giusti, deposte ormai le spade, ci sottoponiamo al vostro arbitrio con spontanea e leale volontà, come si dirà per la relazione del predetto vostro messo frate L. e sarà dichiarato per pubblici atti solennemente rogati. Perciò supplichiamo la pietà vostra clementissima con voce filiale e con infinito affetto di voler irrigare del sopore di tranquillità e pace quella Firenze così a lungo agitata e di tener raccomandati come pio padre noi che sempre siamo alla difesa del suo popolo e le cose che son nel nostro diritto; noi che, come non desistemmo mai dall'amore della patria, così non intendiamo mai uscire dai confini dei vostri ordini, ma ubbidire sempre tanto debitamente quanto devotamente a qualsiasi vostro comando.


Epistola V
La quinta epistola era indirizzata ai signori d'Italia. Dante qui annuncia con entusiasmo l'arrivo dell'imperatore Arrigo VII, giunto in Italia per ribadire l'autorità imperiale, e invita tutti gli italiani a deporre gli odi di parte, e sottomettersi all'autorità dell'imperatore e a collaborare con lui alla restaurazione della pace. Dante infatti riteneva la figura imperiale come la salvatrice del mondo e della politica italiana, e riponeva grande fiducia in Arrigo.

"Ecco ora il tempo accettevole", nel quale sorgono i segni della consolazione e della pace. Un giorno nuovo infatti comincia a splendere mostrando dal suo nascere l'aurora che già riduce le tenebre della lunga calamità; e già le brezze orientali si fanno più frequenti; rosseggia il cielo ai confini dell'orizzonte e conforta le speranze delle genti di dolce serenità. E noi il gaudio atteso vedremo, noi che a lungo passammo notti nel deserto, poiché Titano sorgerà pacifico, e la giustizia, svigorita senza il sole come l'eliotropio, non appena il primo raggio avrà dardeggiato, riprenderà vita. Saranno saziati tutti coloro che hanno fame e sete di giustizia nella luce dei suoi raggi, e saranno confusi dal suo volto sfolgorante coloro che amano l'iniquità.


Epistola XII
La dodicesima epistola era indirizzata a un amico fiorentino a cui Dante scrive dopo la morte di Arrigo VII in seguito all'amnistia concessa agli esuli e la speranza di un possibile ritorno a Firenze. Dante con questa epistola rifiuta l'offerta fatta perché le condizioni poste sono inaccettabili: avrebbe dovuto pagare un multa e sottoporsi a una procedura umiliante.
Il rifiuto del sottoporsi alla condanna lo fa condannare a morte, e lo obbliga a non poter tornare in patria, ma bensì all'arrivo a Ravenna.

È questa la grazia del richiamo con cui Dante Alighieri è richiamato in patria dopo aver patito quasi per tre lustri l'esilio? Questo ha meritato una innocenza evidente a chiunque? Questo i sudori e le fatiche continuate nello studio? Lungi da un uomo familiare della filosofia una bassezza d'animo a tal punto fuor di ragione da accettare egli, quasi in ceppi, di essere offerto, a guisa di un Ciolo e di altri disgraziati. Lungi da un uomo banditore della giustizia il pagare, dopo aver patito ingiustizie, il suo denaro agli iniqui come a benefattori. Non è questa la via del ritorno in patria, o padre mio; ma se una via diversa da voi prima o poi da altri si troverà che non deroghi alla fama e all'onore di Dante, quella non a lenti passi accetterò; che se non si entra a Firenze per una qualche siffatta via, a Firenze non entrerò mai.


Testo: De Monarchia
Il De Monarchia è un trattato in prosa latina di argomento storico-politico, in tre libri, scritto probabilmente nel 1310-1313 in concomitanza con la discesa in Italia dell'imperatore Arrigo VII di Lussemburgo. Scritta in latino, come il De vulgari eloquentia, perché intende rivolgersi a un pubblico di dotti non necessariamente italiano e in quanto il tema affrontato è la necessità di una monarchia universale, che unifichi sotto il suo dominio tutta l'Europa.


I poteri universali - libro III, capitolo XV
Dante nel capitolo conclusivo del De Monarchia ribadisce l’indipendenza reciproca di papato e impero. Soprattutto sottolinea con forza la tesi che gli sta a cuore: il potere civile non può dipendere da quello spirituale, poiché anch'esso come quest'ultimo deriva direttamente da Dio. Per giustificare tale affermazione Dante ricorre alla netta distinzione tra i due piani su cui vive l’uomo: il piano terreno, affidato all’imperatore e quello spirituale, la cui guida è il papa.

Dunque la ineffabile provvidenza due finalità da perseguire ha proposto all'uomo: la felicità in questa vita, che consiste nella esplicazione della propria virtù attiva ed è raffigurata nel paradiso terrestre; e la felicità nella vita eterna, riposta nel godimento della visione di Dio a cui la virtù intrinseca non può giungere se non è guidata dalla luce divina; e questa felicità è dato di riconoscere nel paradiso celeste. A queste due felicità si deve arrivare, come a sbocchi diversi, per vie diverse: la prima si raggiunge grazie agli insegnamenti della filosofia; purché li seguiamo operando secondo le virtù morali e intellettuali; la seconda attraverso dettami di ordine spirituale che trascendono la ragione umana, purché li seguiamo operando secondo le virtù teologali, fede, speranza e carità. Per questo l'uomo ha avuto bisogno di una duplice guida in vista di una duplice meta: il sommo Pontefice che guidasse il genere umano alla vita eterna per la via segnata dalla rivelazione, e l'Imperatore, che sugli insegnamenti filosofici dirigesse il genere umano verso la felicità temporale.


L’impero - libro I, capitolo II
Dante in questo capitolo descrive l’importanza dell’impero nella gestione politica del mondo. Secondo il poeta infatti l’imperatore è necessario per il retto governo della giustizia: gli uomini sono infatti accecati dalla cupidigia, mentre l’imperatore, in quanto monarca universale, possiede il potere sulla terra intera e non avendo nulla di terreno da desiderare non è mosso dalle sue azioni o accecato nei giudizi dalla cupidigia. In questo modo dimostra che l’istituzione imperiale può garantire la pace nel mondo, indispensabile all’uomo per il raggiungimento della felicità.

Prima di tutto è da vedere che cosa si indica con Monarchia temporale, dico nelle linee generali e nel comune intendimento.
La Monarchia temporale, che si definisce come Impero, è il principato unico ed esteso su tutti gli uomini nella loro durata terrena, ovverosia nel campo e sulle questioni che hanno una dimensione temporale.
Su di essa si pongono essenzialmente tre problemi: primo, si chiede se essa sia necessaria alla felicità temporale; secondo, se il popolo romano si sia assunto a buon diritto il ruolo di monarca; terzo, se l'autorità del monarca derivi da Dio immediatamente oppure da altri, ministro o vicario di Dio.


Testo: Convivio
È un'opera mista di prosa e versi di argomento filosofico-dottrinale, scritta da Dante in un periodo agli inizi del suo esilio: il progetto originale dell'opera prevedeva quindici trattati in prosa volgare, uno introduttivo e altri quattordici di commento ad altrettante canzoni dottrinali composte dall'autore negli anni precedenti. Dante non portò a termine l'opera e la lasciò incompiuta dopo il IV Trattato. In particolare Dante nel IV trattato abbandona il tema biografico-amoroso, affrontando una elaborazione di carattere più strettamente teorico: il tema centrale è la definizione della nobiltà, che è quella d'animo e non di sangue ed è quindi una sorta di dono divino, di cui il destinatario deve rendersi degno con una condotta virtuosa da esprimere nell'impegno politico e civile. 


La nobiltà - Trattato IV, capitolo I
Dante qui affronta il tema centrale della definizione della nobiltà, che è quella d'animo e non di sangue. Si tratta di una sorta di dono divino, di cui il destinatario deve rendersi degno con una condotta virtuosa da esprimere nell'impegno politico e civile. Il tema sociale si fonde con quello politico, poiché Dante esalta il concetto di monarchia universale rappresentata storicamente dall'Impero romano e poi dal Sacro Romano Impero.

E per fuggire oziositade, che massimamente di questa donna è nemica, e per istinguere questo errore che tanti amici le toglie, propuosi di gridare alla gente che per mal cammino andavano, acciò che per diritto calle si dirizzasse; e cominciai una canzone nel cui principio dissi: Le dolci rime d'amor ch'i' solia. Nella quale io intendo riducer la gente in diritta via sopra la propia conoscenza della verace nobilitade; sì come per la conoscenza del suo testo, alla esposizione del quale ora s'intende, vedere si potrà. E però che in questa canzone s'intese a rimedio così necessario, non era buono sotto alcuna figura parlare, ma convennesi per via tostana questa medicina, acciò che fosse tostana la sanitade; la quale corrotta, a così laida morte si correa. Non sarà dunque mestiere nella esposizione di costei alcuna allegoria aprire, ma solamente a sentenza secondo la lettera ragionare. Per mia donna intendo sempre quella che nella precedente ragione è ragionata, cioè quella luce virtuosissima, Filosofia, li cui raggi fanno li fiori rifronzire e fruttificare la verace delli uomini nobilitade, della quale trattare la proposta canzone pienamente intende.


La sofferenza dell’esilio - Trattato I, capitolo III
Il capitolo si trasforma, dopo un breve incipit in cui Dante si lamenta del fatto che questo libro non avrà la fama che si merita, in un accorato lamento in cui il poeta esule accusa i concittadini che gli hanno inflitto la pena e attribuisce le proprie disgrazie alla “Fortuna” e respinge le accuse di quanti sono soliti infierire sulle vittime della cattiva sorte, imputando loro colpe che non hanno. Segue una metafora attinta, classicamente, dall’ambito della navigazione, che accentua la coloritura elegiaca del brano 

Ahi, piaciuto fosse al dispensatore dell'universo che la cagione della mia scusa mai non fosse stata! ché né altri contra me avria fallato, né io sofferto avria pena ingiustamente, pena, dico, d'essilio e di povertate. Poi che fu piacere delli cittadini della bellissima e famosissima figlia di Roma, Fiorenza, di gittarmi fuori del suo dolce seno - nel quale nato e nutrito fui in fino al colmo della vita mia, e nel quale, con buona pace di quella, desidero con tutto lo core di riposare l'animo stancato e terminare lo tempo che m'è dato -, per le parti quasi tutte alle quali questa lingua si stende, peregrino, quasi mendicando, sono andato, mostrando contra mia voglia la piaga della fortuna, che suole ingiustamente al piagato molte volte essere imputata. Veramente io sono stato legno sanza vela e sanza governo, portato a diversi porti e foci e liti dal vento secco che vapora la dolorosa povertade; e sono apparito alli occhi a molti che forse che per alcuna fama in altra forma m'aveano imaginato: nel conspetto de' quali non solamente mia persona invilio, ma di minor pregio si fece ogni opera, sì già fatta come quella che fosse a fare.


Testo: Commedia
Dante partecipava attivamente alla vita pubblica della sua città e alle lotte politiche che coinvolgevano le istituzioni operanti sullo scenario politico europeo, l’Impero, la Chiesa, le grandi monarchie. L’impegno civile e la passione politica sono uno degli aspetti centrali nella sua vita e nella sua poesia. Non stupisce quindi che anche nella commedia il tema politico abbia una grande importanza. Esso è presente dall’inizio alla fine, affrontato con molteplici strumenti narrativi e retorici. Uno spazio privilegiato per la trattazione delle tematiche politiche è costituito dal sesto canto di ciascuna delle tre cantiche. Qui la dimensione politica è affrontata secondo una prospettiva sempre più ampia: Firenze, l’Italia, l’Impero.


Costantino
Il potere temporale dei papi deriva dalla "Donazione di Costantino" un documento (successivamente rivelatosi un falso) col quale l'imperatore regalava al papa alcuni territori che furono il punto di partenza per la creazione dello stato della chiesa. Dante nel XX canto del paradiso non condanna Costantino in quanto il suo gesto fu compiuto con buone intenzioni ma riconosce che da tale dono venne un mal frutto ossia incentivò la simonia all'interno della chiesa. Costantino infatti essendo ritenuto inconsapevole di ciò che il suo errore ha portato viene posto in Paradiso tra i beati. 

L’altro che segue, con le leggi e meco, 
sotto buona intenzion che fé mal frutto, 
per cedere al pastor si fece greco:               	              57

ora conosce come il mal dedutto 
dal suo bene operar non li è nocivo, 
avvegna che sia ‘l mondo indi distrutto.                        60

Pietro Damiano
Nel paradiso al canto XXI Dante esalta la vita contemplativa di Pietro Damiani il quale biasima lo sfarzo dell'alto clero così contrastante con la povertà di Pietro e Paolo "che vissero con elemosina magri e scalzi". Ravennate di nascita, Pietro Damiano rivive nei ricordi del poeta attraverso alcuni luoghi della città, quali la Chiesa di Santa Maria in Porto fuori, crollata a seguito dei bombardamenti del 1943 e successivamente ricostruita.

Così ricominciommi il terzo sermo; 
e poi, continuando, disse: «Quivi 
al servigio di Dio mi fe’ sì fermo,                                   114

che pur con cibi di liquor d’ulivi 
lievemente passava caldi e geli, 
contento ne’ pensier contemplativi.                              117

Render solea quel chiostro a questi cieli 
fertilemente; e ora è fatto vano, 
sì che tosto convien che si riveli.                                   120

In quel loco fu’ io Pietro Damiano, 
e Pietro Peccator fu’ ne la casa 
di Nostra Donna in sul lito adriano.                              123

Poca vita mortal m’era rimasa, 
quando fui chiesto e tratto a quel cappello, 
che pur di male in peggio si travasa.                           126

Venne Cefàs e venne il gran vasello 
de lo Spirito Santo, magri e scalzi, 
prendendo il cibo da qualunque ostello.                      129

Or voglion quinci e quindi chi rincalzi 
li moderni pastori e chi li meni, 
tanto son gravi, e chi di rietro li alzi.                              132

Cuopron d’i manti loro i palafreni, 
sì che due bestie van sott’una pelle: 
oh pazienza che tanto sostieni!».                                135

Farinata degli Uberti
Nel X canto dell’Inferno Dante incontra
Farinata degli Uberti che rievoca gli scontri sanguinosi fra Guelfi e Ghibellini all'interno di Firenze. Infatti la famiglia di Dante Guelfa si opponeva alla famiglia Ghibellina di Farinata, ma nonostante lo scontro anche aspro con l'avversario dei suoi avi in Farinata Dante riconosce l'amore per la patria. Farinata prima di congedarsi predice a Dante l'esilio, pena alla quale fu costretto lui stesso (Dante infatti arriverà a Ravenna).

Ed el mi disse: «Volgiti! Che fai? 
Vedi là Farinata che s’è dritto: 
da la cintola in sù tutto ’l vedrai».              	              	33

Io avea già il mio viso nel suo fitto; 
ed el s’ergea col petto e con la fronte 
com’avesse l’inferno a gran dispitto.      	        	   36

E l’animose man del duca e pronte 
mi pinser tra le sepulture a lui, 
dicendo: «Le parole tue sien conte».                        	39

Com’io al piè de la sua tomba fui, 
guardommi un poco, e poi, quasi sdegnoso, 
mi dimandò: «Chi fuor li maggior tui?».                   	42

Io ch’era d’ubidir disideroso, 
non gliel celai, ma tutto gliel’apersi; 
ond’ei levò le ciglia un poco in suso;          	          	45

poi disse: «Fieramente furo avversi 
a me e a miei primi e a mia parte, 
sì che per due fiate li dispersi».                  	           	48

Conversazioni su Dante
Commedia in Romagnolo
Incontro con Guido da Montefeltro, Canto XXVII, Inferno

Dante mentre prosegue il suo cammino insieme a Virgilio incontra una fiamma che racchiude lo spirito di Guido da Montefeltro ansioso di avere notizie politiche della sua Romagna. La sua punizione è stata quella di usurpare le terre di Urbino e proclamarsi suo Signore, sotto la protezione di Bonifacio VIII.

Testo in dialetto:
Me, źa che pronta avéva la rispösta,
zenza induśiê, a cminzè: «Stra pèna e guài,
o ânma che t’si int la fiâma acsè arpösta,

la n’è la tu Rumâgna e lan fo mai
zenza guêra int e côr di su tirèn;
mo u n’i n’è briśa a e mi preśent śbagài.

Ravèna in pês las trôva da tènt èn;
l’àquila Pulintâna a là la cóva,
së che Zirvia la cruv cun al su pèn.

La tëra ch’la fe źa la longa prôva
e di franzìś l’in fe un sanguinóś moc,
sota al grânf vérdi incóra la s’atrôva.

E masten vëc e e nôv sgnur ad Veròc,
che i fe sufrì a Muntâgna al pèn dl’inféran
j adrôva i dent a là a guiśa d’truvlòc.

Al zitê de Lamon e de Santéran
e lion u lu guérna de nid biânch,
che e pél e muda da l’instê a l’invéran.

E cla zitê che e Sêvi ui bâgna e fiânch,
acsè coma ch’la sta stra e piân e e mont,
la viv stra tiraneia e da stêt frânch.

Adës a dìm chì t’si at prigh d’rës pront:
nòn ësar piò dur te d’étar ch’j è stê,
se de tu nom, so a e mond, t’vu in tegna cont».

Testo in volgare:
E io, ch’avea già pronta la risposta, 
sanza indugio a parlare incominciai: 
«O anima che se’ là giù nascosta,                                             36

Romagna tua non è, e non fu mai, 
sanza guerra ne’ cuor de’ suoi tiranni; 
ma ’n palese nessuna or vi lasciai.                                          39

Ravenna sta come stata è molt’anni: 
l’aguglia da Polenta la si cova,  
sì che Cervia ricuopre co’ suoi vanni.                                      42

La terra che fé già la lunga prova 
e di Franceschi sanguinoso mucchio, 
sotto le branche verdi si ritrova.                                             45

E ’l mastin vecchio e ’l nuovo da Verrucchio, 
che fecer di Montagna il mal governo, 
là dove soglion fan d’i denti succhio.                                     48

Le città di Lamone e di Santerno 
conduce il lioncel dal nido bianco, 
che muta parte da la state al verno.                                      51

E quella cu’ il Savio bagna il fianco, 
così com’ella sie’ tra ’l piano e ’l monte 
tra tirannia si vive e stato franco.                         	        54

Ora chi se’, ti priego che ne conte; 
non esser duro più ch’altri sia stato, 
se ’l nome tuo nel mondo tegna fronte».           	       57

Mosaici di Ravenna
Dante nella stesura della Divina Commedia ha probabilmente preso ispirazione dai mosaici delle basiliche della città di Ravenna per la descrizione di alcune aree dell’aldilà. 
Nel VI canto del paradiso tutto dedicato a Giustiniano l'imperatore viene esaltato in quanto ha lasciato ai posteri l'inestimabile "corpus iuris civilis" la raccolta e la definitiva sistemazione da lui stesso ordinata e promossa del diritto di Roma. L'imperatore Romano d'Oriente è ritratto con il suo seguito a Ravenna all'interno della basilica di San Vitale.

«O bene nato a cui veder li troni 
del triunfo etternal concede grazia 
prima che la milizia s’abbandoni,                              	117

del lume che per tutto il ciel si spazia 
noi semo accesi; e però, se disii 
di noi chiarirti, a tuo piacer ti sazia».                         	120

Così da un di quelli spirti pii 
detto mi fu; e da Beatrice: «Dì, dì 
sicuramente, e credi come a dii».                             	123

«Io veggio ben sì come tu t’annidi 
nel proprio lume, e che de li occhi il traggi, 
perch’e’ corusca sì come tu ridi;                                	126

ma non so chi tu se’, né perché aggi, 
anima degna, il grado de la spera 
che si vela a’ mortai con altrui raggi».                      	129

Notizie su Ravenna
Nel 1519 i fiorentini richiesero di poter portare le ossa del poeta nella terra natia (supportati da papa leone X), ma quando arrivano a prendere le ossa trovarono la tomba vuota. I frati infatti, incaricati della custodia delle ossa, avevano precedentemente aperto un pertugio attraverso il quale avvenne la trafugazione. I fiorentini iniziarono a protestare e cercarono più volte di obbligare i ravennati a cedere loro le ossa.
